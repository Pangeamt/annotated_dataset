24.      Presudom od 19. siječnja 2012.(8), Tribunale di Teramo (Sud u Teramu) proglasio je zakonsku rastavu bračnih drugova zbog krivnje L. L. Grigorescu te je zasebnim rješenjem vratio predmet na ispitivanje u pogledu uzajamnih zahtjeva stranaka u području izvršavanja roditeljske odgovornosti.
Taj je sud dodijelio ocu isključivu skrb nad djetetom te je naložio da se dijete odmah vrati u Italiju.
Taj je sud smatrao da povreda koju su počinila sudska tijela pred kojima je postupak započeo kasnije, odnosno rumunjski sudovi, u pogledu sustava litispendencije u pravu Unije nije „relevantna” u svrhu ispitivanja uvjeta priznavanja konačnih mjera donesenih u Rumunjskoj, da rumunjske odluke nisu nepomirljive s odlukama donesenim u Italiji te je zaključio da ne postoji nijedan razlog, osobito javnog poretka, koji bi spriječio priznavanje rumunjske odluke.
32.      Corte suprema di cassazione (Kasacijski sud, Italija), odnosno sud koji je uputio zahtjev, navodi da se odluka donesena u Rumunjskoj odnosi na bračnu vezu, roditeljsku odgovornost i obvezu uzdržavanja.
Osim toga, uzimajući u obzir činjenicu da se Uredba br. 2201/2003 temelji na suradnji i uzajamnom povjerenju između sudova, taj sud može upozoriti sud pred kojim je postupak započeo ranije da mu je podnesen zahtjev, upozoriti potonji sud na mogućnost litispendencije, pozvati potonji sud da mu proslijedi informacije o zahtjevu koji mu je podnesen i zauzeti stajalište o njegovoj nadležnosti u smislu Uredbe br. 2201/2003 ili mu dostaviti svaku odluku koja je već donesena u tom pogledu.
56.      Ako se tijekom postupka koji se odnosi na bračnu vezu podnesu zahtjevi koji se odnose na roditeljsku odgovornost, primjenjuju se pravila o litispendenciji koja se odnose na rastavu(27).
Uredbe br. 44/2001 i članku 19.
1      Izvorni jezik: francuski
4      Što se tiče potrebe za pregledom te uredbe, vidjeti točke 43. i 44. ovog mišljenja.
18      Vidjeti presudu od 6. listopada 2015., A (C‑489/14, EU:C:2015:654, t. 29.).
To objašnjenje odnosi se na članak 11.
Uredbe br. 2201/2003, na zahtjev jednog ili drugog suda, daje prednost nadležnosti suda koji je primjereniji za rješavanje predmeta.
37      Prema mojem mišljenju, iz odluke koju je donio talijanski sud pred kojim je postupak započeo kasnije treba jasno proizlaziti da je taj sud odlučio nakon što je, s obzirom na interes djeteta, provjerio prorogaciju nadležnosti prihvaćenu nakon što je 2007. pokrenut postupak pred talijanskim sudom pred kojim je postupak započeo ranije.
Uredbe br. 2201/2003).
Direktive 2005/35, kako je izmijenjena Direktivom 2009/123, treba tumačiti na način da državama članicama ne omogućava da odrede strože mjere, u skladu s međunarodnim pravom, od onih predviđenih člankom 7. stavkom 2. te direktive, kad se on primjenjuje, s obzirom na to da su obalne države ovlaštene poduzeti druge mjere domet kojih je istovjetan onima predviđenima navedenim člankom 220. stavkom 6.
(23)      Različito postupanje može se opravdati u vrlo malom broju slučajeva, ako određena značajka povezana s vjerom ili uvjerenjem, invaliditetom, dobi ili spolnim opredjeljenjem predstavlja stvarni ili odlučujući uvjet za obavljanje tog posla te ako je cilj opravdan, a zahtjev razmjeran.
2.      Za potrebe stavka 1.:
(a)      smatra se da se radi o izravnoj diskriminaciji u slučaju kada se prema jednoj osobi postupa lošije nego prema drugoj osobi ili je došlo do takvog postupanja ili je moglo doći do takvog postupanja u sličnim situacijama, zbog bilo kojeg od razloga iz članka 1.;
Njemačko pravo
2.      Jamči se sloboda osnivanja vjerskih zajednica.
41      Imajući u vidu navedeno, valja podsjetiti, s jedne strane, na to da se odredbe članka 4. stavka 2. drugog podstavka Direktive 2000/78 primjenjuju samo na crkve i druge javne ili privatne organizacije „čiji se sustav vrijednosti temelji na vjeri ili uvjerenju”.
45      Razmatranja Suda u prilog tom zahtjevu djelotvornog sudskog nadzora – utemeljena na cilju Direktive 2000/78, na kontekstu njezina članka 4. stavka 2., na jamstvima koja se zahtijevaju od država članica njezinim člancima 9. i 10. radi osiguravanja poštovanja obveza iz te direktive i zaštite osoba koje smatraju da su bile žrtve diskriminacije kao i na pravu na djelotvornu sudsku zaštitu iz članka 47.
UFEU‑a izražava neutralnost Unije prema tome kako države članice uređuju svoje odnose s crkvama i vjerskim udruženjima ili zajednicama, međutim tim se člankom poštovanje kriterija iz članka 4. stavka 2.
Direktive 2000/78 ne izuzima od djelotvornog sudskog nadzora (vidjeti u tom smislu presudu od 17. travnja 2018., Egenberger, C‑414/16, EU:C:2018:257, t. 56. do 58.).
57      U ovom slučaju zahtjev o kojem je riječ u glavnom postupku odnosi se na poštovanje određenog elementa sustava vrijednosti Katoličke crkve, odnosno svetosti i neraskidivosti vjerskog braka.
–        s jedne strane, crkva ili druga organizacija čiji se sustav vrijednosti temelji na vjeri ili uvjerenju, koja upravlja bolničkom ustanovom osnovanom u obliku društva kapitala privatnog prava, ne može odlučiti na svoje zaposlenike na rukovodećim položajima primijeniti zahtjeve rada u dobroj vjeri i odanosti tom sustavu vrijednosti, a koji se razlikuju ovisno o vjeroispovijesti ili nepostojanju vjeroispovijesti tih zaposlenika, a da se pritom prema potrebi ne može provesti djelotvoran sudski nadzor te odluke kako bi se provjerilo jesu li ispunjeni kriteriji iz članka 4. stavka 2. te direktive i
62      Prvim dijelom svojeg drugog pitanja sud koji je uputio zahtjev u biti pita je li nacionalni sud dužan na temelju prava Unije u okviru postupka između pojedinaca izuzeti iz primjene nacionalnu odredbu koja se ne može tumačiti na način koji je u skladu s člankom 4. stavkom 2. drugim podstavkom Direktive 2000/78.
Povelje, te je ona sama za sebe dovoljna kako bi pojedincima dodijelila pravo na koje se kao takvo mogu pozvati u postupku u kojem sudjeluju, a koji se vodi u području obuhvaćenom pravom Unije (vidjeti u tom smislu presudu od 17. travnja 2018., Egenberger, C‑414/16, EU:C:2018:257, t. 76.).
OPĆI SUD (četvrto vijeće),
u sastavu: H. Kanninen, predsjednik, J. Schwarcz (izvjestitelj) i C. Iliopoulos, suci,
4        Tužitelj nije sudjelovao u upravnom postupku koji je doveo do donošenja Konačne uredbe pa se njegovo ime ne nalazi u Prilogu I. Konačnoj uredbi.
U prilog tom tužbenom razlogu tužitelj navodi, u bitnome, sedam argumenata.
Osnovne uredbe (vidjeti točke 16. i 17. ove presude), na prvom mjestu, treba podsjetiti da prilikom tumačenja odredbe prava Unije valja uzeti u obzir ne samo njezin tekst, nego i kontekst u kojem se nalazi i ciljeve propisa kojeg je ona dio (vidjeti presudu od 18. rujna 2014., Valimar, C‑374/12, EU:C:2014:2231, t. 42. i navedenu sudsku praksu).
B.      Nacionalno pravo
Bunreachtnah Éireann (Ustav Irske) (u daljnjem tekstu: Ustav) predviđa:
14.      Intervenijenti su protiv tih odluka, na temelju zakonâ o jednakosti u radnopravnim pitanjima, podnijeli pritužbe pred (tadašnjim) Equality Tribunalom (Sud za jednakost).
26.      Prije razmatranja prethodnog pitanja, prvo ću se kratko osvrnuti na pitanje dopuštenosti, koje je istaknula češka vlada.
Kako je to već navedeno, ono se odnosi na usklađenost s pravom Unije (ustavnog) pravila koje nadležnost u određenim predmetima raspodjeljuje, s obzirom na narav podnesene pritužbe, između zakonom ustanovljenog tijela, WRC‑a, i High Courta (Visoki sud).
Dakle, u skladu s irskim pravom, nadležnosti sudske naravi zakonom se mogu dodijeliti zakonom ustanovljenom tijelu, pod uvjetom da su te nadležnosti ograničene.
Supreme Court of Ireland (Vrhovni sud Irske) stoga u biti traži od Suda da pojasni je li predmetno pravilo o nadležnosti, unatoč tomu što je u skladu s tim načelima, protivna pravu Unije.
To u bitnome tvrde WRC, prvospomenuti i trećespomenuti intervenijent i Komisija.
Jednako je uobičajeno, kao što je to slučaj sa službenicima za odlučivanje u WRC‑u, da osobe koje u takvim tijelima rješavaju sporove nisu nužno pravno kvalificirane.
To je zato što je sud koji je uputio zahtjev, kako iz tog pitanja jasno proizlazi, već donio zaključke u pogledu usklađenosti predmetnog pravila o nadležnosti sa zahtjevima ekvivalentnosti i djelotvornosti: naime, sâmo to pitanje temelji se na zaključku da predmetno pravilo o nadležnosti ne povređuje ta načela(29).
Naprotiv, čini mi se da je sud koji je uputio zahtjev izabrao jedino razumno mjerilo za usporedbu.
U postupku pred tim sudom ne radi se o pritužbi u pogledu diskriminacije koja spada u nadležnost WRC‑a.
Osobito je razmatrao je li podjela nadležnosti između WRC‑a i High Courta (Visoki sud) u skladu s načelima ekvivalentnosti i učinkovitosti.
Ako je to tako, sljedeće pitanje koje se postavlja jest je li uvjet položenog prvog državnog pravnog ispita neizravna diskriminacija, zabranjena člankom 3. stavkom 2.
Bez tog pristupa obrazovanje ne može postojati.
To može biti fizički pristup zgradi; uspostavljanje sustava kvota radi kontroliranja broja studenata; mogućnost posudbe ili kupnje knjiga; mogućnost snošenja životnih troškova (među mnogim drugim).
Međutim, ta su objašnjenja uklonjena iz konačnog teksta Direktive koju je usvojilo Vijeće.
4      Direktiva od 29. lipnja 2000. o provedbi načela jednakog postupanja prema osobama bez obzira na njihovo rasno ili etničko podrijetlo (SL 2000., L 180., str. 22.)
Uredbe 2016/1036).
Komisija je obradila taj zahtjev izravno na temelju informacija koje su u njemu bile sadržane.
Članak 17. stavak 3.
Osnovne uredbe stoga nije primjenjiv na taj postupak.
45      Nadalje, suprotno onomu što ističe tužitelj, on ne može zatražiti pojedinačno ispitivanje prema članku 17. stavku 3.
Osnovne uredbe u svako doba kako bi potaknuo Komisiju na preispitivanje stope antidampinške pristojbe koja se primjenjuje na njegov uvoz.
Stope antidampinških pristojbi mogu se izmijeniti samo primjenom članaka 11. i 12.
Osnovne uredbe (članak 12. je postao članak 12.
Uredbe 2016/1036).
Tužiteljev zahtjev bio je podnesen na temelju članka 11. stavka 3.
Osnovne uredbe te je već bilo presuđeno u točkama 41. i 42. ove presude da primjena članka 17. stavka 3. te iste uredbe nije bila u ovom slučaju relevantna u tom smislu.
46      Konačno, i u slučaju primjene odabira uzorka u početnom ispitnom postupku, iz članka 11. stavka 4. četvrtog podstavka Osnovne uredbe (koji je postao članak 11. stavak 4. četvrti podstavak Uredbe 2016/1036) proizlazi da novi proizvođač izvoznik ne može zatražiti reviziju u skladu s prethodnim podstavcima tog istog stavka.
Tomu je tako kako bi se izbjeglo da se takvi proizvođači izvoznici stavljaju u povoljniju situaciju u odnosu na proizvođače izvoznike koji su surađivali u početnom ispitnom postupku, ali nisu bili u uzorku, i kojima je, stoga, nametnuta stopa antidampinške pristojbe izračunata u skladu s člankom 9. stavkom 6.
Osnovne uredbe.
Međutim, nema razloga vjerovati da je Unijin zakonodavac namjeravao dopustiti proizvođaču izvozniku koji nije surađivao u početnom ispitnom postupku da se na njega na kraju postupka revizije primjenjuje pojedinačna stopa antidampinške pristojbe ako ju je isključio za nove proizvođače izvoznike.
47      Kao treće, tužitelj je tek u okviru replike istaknuo argument prema kojem ga je Komisija barem od sada mogla tretirati kao proizvođača izvoznika koji je surađivao i zbog toga mu dodijeliti stopu antidampinške pristojbe primjenjivu, na temelju članka 9. stavka 6.
Osnovne uredbe, na proizvođače izvoznike koji su surađivali.
Upitan o tome na raspravi, tužitelj je priznao da se radilo o novom tužbenom razlogu koji se temeljio na povredi te potonje odredbe a da nije istaknuo nikakav argument prema kojem bi se taj tužbeni razlog temeljio na pravnim i činjeničnim elementima za koje se saznalo tijekom postupka ili da ga treba smatrati dopunom argumenta istaknutog u tužbi.
Stoga je on nedopušten na temelju članka 84.
Poslovnika Općeg suda.
48      Kao četvrto, kada je riječ o navodima koji se temelje na tumačenju članka 6.10.2 Antidampinškog sporazuma, u izvješću posebnog tijela osnovanog u okviru WTO‑a naslovljenom „Sjedinjene Američke Države – Antidampinške mjere za određene kozice iz Vijetnama” i donesenom 11. srpnja 2011. (WT/DS404/R, stavak 7.181.), treba utvrditi da ni iz odlomka tog izvješća koji je naveo tužitelj, a ni iz kojeg drugog odlomka navedenog izvješća koji se odnosi na tumačenje tog članka, ne proizlazi da su tijela nadležna za antidampinške ispitne postupke, poput Komisije, obvezna pokrenuti postupak privremene revizije, poput onog predviđenog u okviru prava Unije u članku 11. stavku 3.
Osnovne uredbe, na temelju informacija koje se odnose isključivo na navodno promijenjene okolnosti koje utječu na proizvođača izvoznika koji nije surađivao u početnom ispitnom postupku i u kojem je primijenjen odabir uzorka.
Iz toga ne proizlazi ni da se, u situaciji poput one u ovom slučaju, takav proizvođač izvoznik može pozivati na članak 6.10.2.
Antidampinškog sporazuma u okviru svojeg zahtjeva za pokretanje privremene revizije temeljenog na informacijama koje se odnose samo na njega.
49      Kao peto, tužitelj prigovara Komisiji da u pobijanoj odluci nije reagirala na njegove argumente koji se temelje na članku 17. stavku 3.
Osnovne uredbe.
Međutim, kako je upravo presuđeno, ta odredba u ovom slučaju nimalo ne utječe na tumačenje i primjenu članka 11. stavka 3.
Osnovne uredbe, kako je precizirano u točkama 22. do 32. ove presude.
Izbjegavanjem izričitog odgovora na argumente koji se temelje na odredbi koja nije primjenjiva u ovom slučaju, Komisija nije mogla povrijediti prava na pošteno suđenje i prava na obranu.
50      Stoga jedini tužbeni razlog valja odbiti.
Troškovi
51      Sukladno članku 134. stavku 1.
Poslovnika, stranka koja ne uspije u postupku dužna je, na zahtjev protivne stranke, snositi troškove.
52      Budući da tužitelj nije uspio u postupku, treba mu naložiti snošenje vlastitih troškova, kao i troškova Komisije.
Slijedom navedenog,
OPĆI SUD (četvrto vijeće),
proglašava i presuđuje:
1.      Tužba se odbija.
2.      Društvu Foshan Lihua Ceramic Co.
Ltd nalaže se snošenje troškova.
Kanninen
Schwarcz
Iliopoulos
Objavljeno na javnoj raspravi u Luxembourgu 11. rujna 2018.
Potpisi
*      Jezik postupka: engleski
MIŠLJENJE NEZAVISNOG ODVJETNIKA
NILSA WAHLA
od 11. rujna 2018.
Predmet C‑378/17
The Minister for Justice and Equality,
The Commissioner of An Garda Síochána
protiv
The Workplace Relations Commission;
uz sudjelovanje:
Ronalda Boylea,
Briana Fitzpatricka,
Gerarda Cottera
(zahtjev za prethodnu odluku koji je uputio Supreme Court (Vrhovni sud, Irska))
„Zahtjev za prethodnu odluku – Pravilo koje nadležnost za određene predmete raspodjeljuje između dvaju tijela s obzirom na narav podnesene pritužbe – Pritužbe zbog diskriminacije u kontekstu radnopravnih pitanja – Ograničena nadležnost zakonom ustanovljenog tijela – Nenadležnost za razmatranje predmeta koji zahtijevaju neprimjenu nacionalnog zakonodavstva protivnog pravu Unije – Nadređenost prava Unije – Puna djelotvornost – Postupovna autonomija država članica – Ekvivalentnost i djelotvornost”
1.        Gdje su granice postupovne autonomije država članica?
Ili, točnije: u kojoj mjeri načelo nadređenosti prava Unije ograničava mogućnost država članica da primijene (ustavna) pravila o nadležnosti u određenom pravnom području?
To je u biti pitanje koje Sudu u ovom predmetu postavlja Supreme Court of Ireland (Vrhovni sud Irske).
2.        Točnije, u ovom se predmetu radi o tome je li pravilo koje nadležnost u određenim predmetima raspodjeljuje između High Courta (Visoki sud, Irska) i zakonom ustanovljenog tijela, Workplace Relations Commissiona (Komisija za radne odnose, u daljnjem tekstu: WRC), u skladu s načelom nadređenosti prava Unije.
3.        Odgovor na pitanje koje je tijelo nadležno za razmatranje predmeta ovisi o naravi podnesene pritužbe.
Dok je WRC načelno nadležan za pritužbe u pogledu jednakosti u radnopravnim pitanjima utemeljene na Direktivi 2000/78/EZ(2) i nacionalnom zakonodavstvu kojim je ta direktiva prenesena, to tijelo nije nadležno za predmete u kojima bi uspjeh pritužbe zahtijevao neprimjenu odredbe nacionalnog (primarnog ili sekundarnog) zakonodavstva.
Zbog tog pravila WRC nije nadležan razmatrati je li odredba nacionalnog prava u suprotnosti s propisima Unije o jednakosti u radnopravnim pitanjima.
Umjesto toga, za predmete u kojima pravna zaštita od diskriminacije zahtijeva neprimjenu nacionalnog prava nadležan je High Court (Visoki sud).
4.        Pitanje koje je Sudu u ovom predmetu postavljeno zahtijeva analizu samog smisla sudske prakse proizišle iz ključne presude Suda u predmetu Simmenthal(3).
Njime se Sud poziva da razmotri znači li ustavno načelo nadređenosti te stoga i pune djelotvornosti prava Unije da tijelo poput WRC‑a mora biti nadležno za predmete koji potencijalno uključuju neprimjenu nacionalnog zakonodavstva, iako je na raspolaganju alternativan pristup koji je, prema utvrđenjima suda koji je uputio zahtjev, u skladu s načelima ekvivalentnosti i djelotvornosti.
I.      Pravni okvir
A.      Pravo Unije
5.        Direktiva 2000/78 sadržava pravila u pogledu jednakog postupanja pri zapošljavanju i obavljanju zanimanja.
Svrha je te direktive, u skladu s njezinim člankom 1., borba protiv diskriminacije i ostvarenje primjene načela jednakog postupanja u državama članicama.
6.        U članku 3. definirano je područje primjene Direktive.
On glasi:
„1.      U granicama nadležnosti prenesenih na Zajednicu, ova se direktiva primjenjuje na sve osobe, bilo u javnom ili privatnom sektoru, uključujući javna tijela, u odnosu na:
(a) uvjete za pristup zapošljavanju, samozapošljavanju ili uvjete za obavljanje zanimanja, uključujući mjerila odabira i uvjete za primanje u radni odnos, bez obzira na to o kojoj se vrsti djelatnosti radi te na svim profesionalnim razinama, uključujući napredovanje;
7.        Poglavlje II. Direktive 2000/78 tiče se pravnih lijekova i provedbe.
Njezin članak 9. stavak 1. odnosi se na pravnu zaštitu.
U njemu je predviđeno:
„Države članice osiguravaju da su svim osobama koje smatraju da im je učinjena nepravda, zbog toga što nije bilo primijenjeno načelo jednakog postupanja, čak i kad je odnos u kojem je navodno došlo do diskriminacije prestao, dostupni sudski i/ili upravni postupci te, ako se smatraju primjerenima, postupci mirenja, radi provođenja obveza iz ove direktive.”
1.      Ustav
8.        Članak 34.
„1      Pravdu u sudovima ustanovljenima zakonom dijele suci imenovani u skladu s Ustavom te se ona, osim u posebnim i ograničenim slučajevima propisanima zakonom, dijeli javno.
2      Sudovi su sljedeći:
i      prvostupanjski sudovi;
ii      žalbeni sud i
iii      vrhovni sud.
3      1° Prvostupanjski sudovi uključuju High Court, koji ima punu izvornu nadležnost za sva pravna ili činjenična, građanska ili kaznena pitanja i njihovo rješavanje.
2° Osim ako je ovim člankom drukčije predviđeno, High Court je nadležan i za pitanje valjanosti bilo kojeg propisa u odnosu na odredbe Ustava te se takvo pitanje ne može istaknuti (podneskom, navodom ili na drugi način) ni pred jednim drugim sudom ustanovljenim ovim ili drugim člankom Ustava, osim pred High Courtom, Courtom of Appeal ili Supreme Courtom.”
9.        Članak 37. stavak 1.
Ustava predviđa:
„Nijedna odredba Ustava ne dovodi u pitanje izvršavanje ograničenih funkcija i nadležnosti sudske naravi, osim u kaznenim stvarima, osoba ili tijela koja su zakonom za to ovlaštena, bez obzira na činjenicu da takva osoba ili takvo tijelo nije sudac imenovan ili sud ustanovljen Ustavom.”
2.      Relevantni propisi u radnopravnim pitanjima
10.      Zabrana diskriminacije na temelju dobi u Irskoj je predviđena u Employment Equality Acts (zakoni o jednakosti u ravnopravnim pitanjima)(4).
11.      WRC (ranije Equality Tribunal (Sud za jednakost)) kvazisudsko je tijelo ustanovljeno kako bi istraživalo, razmatralo i rješavalo pritužbe zbog diskriminacije(5).
U skladu s relevantnim odredbama zakonâ o jednakosti u radnopravnim pitanjima, WRC ovlašten je naložiti, kao oblik pravne zaštite, isplatu dugovane naknade; plaćanje jednake naknade; isplatu naknade štete za diskriminaciju; jednako postupanje; zabranu; te je ovlašten poslodavcu naložiti da podnositelja pritužbe ponovno zaposli, uz naknadu štete ili bez nje.
12.      U skladu s Uredbom o Garda Síochána(6), vježbenikom u nacionalnoj policiji može postati samo osoba koja na prvi dan mjeseca u kojem je u nacionalnim novinama objavljen oglas za vježbeništvo ima barem 18 i manje od 35 godina.
II.    Činjenično stanje, postupak i prethodna pitanja
13.      Između 2005. i 2007.
Ronald Boyle, Brian Fitzpatrick i Gerard Cotter (u daljnjem tekstu: intervenijenti) prijavili su se za vježbeništvo u An Garda Síochána (Državna policija, Irska).
Prijave su im odbijene jer je Uredbom o Garda Síochána bilo predviđeno da se kao vježbenici mogu primiti samo osobe mlađe od 35 godina (u daljnjem tekstu: mjera dobnog ograničenja).
Tvrdili su da mjere dobnog ograničenja čine diskriminaciju u kontekstu radnopravnih pitanja na temelju dobi.
15.      Iako njegovo ime to sugerira, Equality Tribunal (Sud za jednakost) nije sud, nego zakonom ustanovljeno tijelo.
Do 2015. bio je nadležan rješavati pritužbe u pogledu jednakosti u radnopravnim pitanjima.
Od tada je ovlasti dodijeljene Equality Tribunalu (Sud za jednakost) preuzeo WRC.
16.      Sud koji je uputio zahtjev ističe da članak 34.3.2.
Ustava nadležnost za neprimjenu nacionalnih propisa daje isključivo sudovima.
Posljedično, Equality Tribunal (Sud za jednakost) i njegov sljednik, WRC, kao zakonom ustanovljena tijela, nisu nadležni za predmete u kojima bi djelotvorna zaštita zahtijevala neprimjenu nacionalnog zakonodavstva na temelju nacionalnog prava ili prava Unije.
17.      Ministar pravosuđa i jednakosti (u daljnjem tekstu: ministar) u postupku pred Equality Tribunalom (Sud za jednakost) istaknuo je pitanje nadležnosti.
Budući da su intervenijenti mjeru dobnog ograničenja smatrali suprotnom Direktivi 2000/78 i zakonima o jednakosti u radnopravnim pitanjima, kojima je ta direktiva prenesena, njihove su pritužbe zapravo bile zahtjev za neprimjenu mjere dobnog ograničenja, dijela nacionalnog zakonodavstva.
Tvrdeći da Equality Tribunal (Sud za jednakost) nije bio nadležan za neprimjenu nacionalnog zakonodavstva, ministar je od njega zatražio da nadležnosti pristupi kao preliminarnom pitanju, a da prije toga ne razmatra meritum.
18.      Equality Tribunal (Sud za jednakost) odbio je to učiniti.
Umjesto toga, za 11. lipnja 2008. zakazao je raspravu, na kojoj su se imala razmatrati i pitanje nadležnosti i meritorna pitanja diskriminacije na temelju dobi.
19.      Ministar je od High Courta (Visoki sud) zatražio da provede sudski nadzor odluke Equality Tribunala (Sud za jednakost) kojom je potonji odbio razmatrati nadležnost kao preliminarno pitanje.
20.      Kao prvo, ministar je od High Courta (Visoki sud) zatražio da Equality Tribunalu (Sud za jednakost) zabrani provođenje istrage pritužbi intervenijenata.
Kao drugo, ministar je od High Courta (Visoki sud) zatražio da Equality Tribunal (Sud za jednakost) proglasi nenadležnim za razmatranje pritužbi.
21.      Dana 17. veljače 2009.
High Court (Visoki sud) je odlučio da Equality Tribunal (Sud za jednakost) ne može, u skladu s nacionalnim pravom, nastaviti raspravu jer bi se iz toga posredno izvela njegova nadležnost za neprimjenu ili ostavljanje po strani nacionalnog propisa poput mjere dobnog ograničenja.
22.      Equality Tribunal (Sud za jednakost) protiv te odluke podnio je žalbu Supreme Courtu (Vrhovni sud).
Kada je Supreme Court (Vrhovni sud) počeo razmatrati predmet, Equality Tribunal (Sud za jednakost) već je postao WRC.
23.      Supreme Court (Vrhovni sud) presudu je donio 15. lipnja 2017. (u daljnjem tekstu: presuda od 15. lipnja 2017.)(7).
Njome je potvrdio utvrđenje High Courta (Visoki sud) da WRC nije nadležan ne primijeniti nacionalno pravo.
Supreme Court (Vrhovni sud) ipak je dodao da predmete za koje je obično nadležan WRC – ali u kojima bi to upravno tijelo moglo biti obvezno, na temelju nacionalnog prava ili prava Unije, ne primijeniti nacionalni propis – treba pokrenuti pred High Courtom (Visoki sud).
24.      Budući da je dvojio o tome je li takva podjela nadležnosti između zakonom ustanovljenog tijela i suda u skladu s pravom Unije, sud koji je uputio zahtjev odlučio je prekinuti postupak i uputiti Sudu sljedeće prethodno pitanje:
„Ako
–        nacionalno tijelo ustanovljeno zakonom ima opću nadležnost da, među ostalim, osigurava provedbu prava [Unije] u određenom području; i
–        nacionalno pravo propisuje da takvo tijelo nema nadležnost u ograničenoj skupini slučajeva u kojoj djelotvorna zaštita zahtijeva neprimjenu nacionalnog propisa na temelju nacionalnog ili prava [Unije]; i
–        bi odgovarajući nacionalni sudovi bili [nadležni] za donošenje bilo koje odgovarajuće odluke o neprimjeni nacionalnog prava koja je potrebna za osiguranje usklađenosti s predmetnom mjerom prava [Unije], bili nadležni za odlučivanje u slučajevima kada je takva zaštita nužna, bili nadležni da u tim predmetima donesu bilo koju mjeru koja se zahtijeva pravom [Unije] i koja se, u skladu sa sudskom praksom [Suda], smatra usklađenom s načelima ekvivalentnosti i djelotvornosti,
treba li predmetno zakonom ustanovljeno tijelo ipak smatrati [nadležnim] za odlučivanje o pritužbi u kojoj se navodi da nacionalni propis povređuje relevantno pravo [Unije] i, ako ta pritužba bude prihvaćena, treba li ne primijeniti to nacionalno zakonodavstvo iako nacionalno pravo dodjeljuje nadležnost sudu ustanovljenom ustavom, a ne predmetnom tijelu, u svim slučajevima u kojima se na temelju bilo kojeg razloga pobija valjanost propisa ili se zahtijeva njegova neprimjena?”
25.      Pisana očitovanja podnijeli su ministar i ravnatelj An Garda Síochána, Irska, WRC, prvonavedeni i trećenavedeni intervenijent, češka vlada i Europska komisija.
Sve su te stranke, osim češke vlade, iznijele i usmena očitovanja na raspravi održanoj 5. lipnja 2018.
III. Analiza
A.      Dopuštenost
27.      Češka vlada u svojim pisanim očitovanjima tvrdi da zahtjev za prethodnu odluku treba proglasiti nedopuštenim.
Prema mišljenju te vlade, sud koji je uputio zahtjev nije precizirao kojoj bi odredbi Direktive 2000/78 nacionalno zakonodavstvo u pitanju moglo biti protivno: umjesto toga, tekst prethodnog pitanja toliko je općenit da ni na koji način ne upućuje na Direktivu ili ostale odredbe prava Unije.
28.      To je doista točno.
Međutim, to zahtjev ne čini nedopuštenim.
29.      Sud može odbiti odlučivati o zahtjevu za prethodnu odluku samo ako je očito da zatraženo tumačenje prava Unije nema nikakvu vezu s činjeničnim stanjem ili predmetom spora pred sudom koji je uputio zahtjev, ako je problem hipotetski ili ako Sud ne raspolaže činjeničnim i pravnim elementima potrebnima da bi se mogao dati koristan odgovor na upućena pitanja(8).
30.      Iz odluke kojom je upućeno prethodno pitanje u ovom predmetu jasno je da se ono ne odnosi na usklađenost mjere dobnog ograničenja (ili predmetnog pravila o nadležnosti) s ijednom konkretnom odredbom Direktive 2000/78.
Umjesto toga, od Suda se traži da pojasni načelno pitanje koje nadilazi pojedinačne odredbe direktive.
31.      Osim toga, odluka kojom je upućeno prethodno pitanje sadržava i činjenične i pravne elemente koji su Sudu potrebni da bi dao koristan odgovor na to pitanje.
U toj je odluci jasno objašnjeno i zašto problem nije ni hipotetski ni nepovezan s činjeničnim stanjem spora u glavnom postupku.
32.      Posljedično, zahtjev za prethodnu odluku treba proglasiti dopuštenim.
B.      Meritum
33.      Razmatrajući je li WRC nadležan u predmetima u pogledu jednakosti u kojima djelotvorna pravna zaštita zahtijeva neprimjenu nacionalnog zakonodavstva na temelju nacionalnog prava ili prava Unije, sud koji je uputio zahtjev utvrdio je da je, u skladu s irskim ustavnim pravom, ovlast neprimjene ili stavljanja izvan snage odredbe primarnog ili sekundarnog zakonodavstva načelno ograničena na redovne sudove.
34.      To je zato što pravila o nadležnosti, ako pravo Unije ne predviđa drukčije, treba tumačiti s obzirom na temeljni zahtjev, predviđen člankom 34. ustava, da se pravda dijeli u sudovima ustanovljenima u skladu s Ustavom.
35.      U tom pogledu, sud koji je uputio zahtjev također je istaknuo da članak 37.1.
Ustava iznimno dopušta da se osobu ili tijelo zakonom ovlasti da izvršava „ograničene funkcije i nadležnosti sudske naravi” u nekaznenim stvarima.
36.      WRC jest takvo zakonom ustanovljeno tijelo s ograničenim sudskim funkcijama.
U skladu sa zakonima o jednakosti u radnopravnim pitanjima, pritužbe u pogledu diskriminacije u kontekstu radnopravnih pitanja u prvom stupnju rješava WRC(9).
Točnije, WRC rješava pritužbe u pogledu povreda zakonodavstva o radnopravnim pitanjima, jednakosti i jednakom statusu (koje počine poslodavci i pružatelji usluga) i sporove u pogledu pravâ na temelju tog zakonodavstva.
Nakon što se pritužba podnese WRC‑u, njegov glavni ravnatelj prvo ispituje može li se predmet uputiti službeniku za mirenje kako bi se spor između uključenih strana mirno riješio.
Ako predmet nije moguće riješiti mirenjem, glavni ravnatelj pritužbu upućuje službeniku za odlučivanje kako bi on o njoj donio odluku(10).
37.      Sud koji je uputio zahtjev u svojoj je presudi od 15. lipnja 2017., u kontekstu rješavanja pitanja nadležnosti koje je pred njim otvoreno, utvrdio da WRC u skladu s nacionalnim pravom nije nadležan ne primijeniti odredbu nacionalnog zakonodavstva.
To je zato što mu zakonom nije dodijeljena takva nadležnost. Sud koji je uputio zahtjev ujedno je utvrdio da takva nadležnost ne može ni prešutno postojati.
38.      Dakle, sud koji je uputio zahtjev utvrdio je da, s obzirom na ustavne zahtjeve irskog pravnog poretka, predmeti koji zahtijevaju neprimjenu nacionalnog zakonodavstva u načelu nisu u nadležnosti WRC‑a.
Pritužbe se umjesto WRC‑u moraju uputiti izravno High Courtu (Visoki sud), koji je nadležan za takve predmete.
39.      Podjela nadležnosti između WRC‑a i High Courta (Visoki sud) temelji se na obliku zaštite koji može biti potreban za ispravljanje diskriminacije.
Točnije, WRC nije nadležan razmatrati pritužbu ako predmet (u slučaju prihvaćanja pritužbe) zahtijeva neprimjenu mjere primarnog ili sekundarnog nacionalnog zakonodavstva.
40.      Za takve je predmete isključivo nadležan High Court (Visoki sud).
Stoga podnositelji pritužbe kao što su intervenijenti, koji smatraju da im je zakonodavnim instrumentom učinjena nepravda (ili čija bi pritužba inače zahtijevala neprimjenu nacionalnog prava), moraju pokrenuti „postupak sudskog nadzora” pred High Courtom (Visoki sud) kako bi ostvarili zaštitu neprimjenom odredbe nacionalnog prava koju smatraju suprotnom nadređenom propisu (u ovom je predmetu to Direktiva 2000/78).
41.      Međutim, je li podjela nadležnosti između WRC‑a i High Courta (Visoki sud) u skladu s pravom Unije?
42.      To se pitanje, koje je Sudu upućeno na prethodno odlučivanje, jasno dotiče granica postupovne autonomije država članica.
Ipak, ono prije svega zahtijeva analizu ustavnog načela nadređenosti prava Unije i, kao njegova nužnog dijela, obveze svih tijela države članice da u okviru svoje nadležnosti osiguraju punu djelotvornost prava Unije.
43.      Prije razmatranja tih pitanja, za početak treba naglasiti da se prethodnim pitanjem od Suda izričito ne zahtijeva tumačenje načela postupovne autonomije i pratećih načela ekvivalentnosti i djelotvornosti.
Naprotiv, sud koji je uputio zahtjev navodi da je već utvrdio, s obzirom na sudsku praksu Suda, da je pravilo o nadležnosti u skladu s tim načelima.
44.      Imajući na umu podjelu zadaća između Suda i nacionalnih sudova u prethodnom postupku na temelju članka 267.
UFEU‑a, smatram da prethodno pitanje treba proučiti (ponajprije) u tom svjetlu.
1.      Odnos između načela nadređenosti prava Unije i postupovne autonomije država članica
45.      Zasigurno je moguće da razlika između ostavljanja odredbe neprimijenjenom i njezina stavljanja izvan snage katkad u praksi bude tek teoretska.
Također je moguće da između toga dvoga iz perspektive određenog nacionalnog pravnog sustava nije moguće praviti stvarnu razliku(11).
Unatoč tomu, u pravu Unije važno je razlikovanje između obveze neprimjene odredbe nacionalnog prava (zato što je protivna pravu Unije) u određenom predmetu i obveze stavljanja takve odredbe izvan snage, koje ima širi učinak, u smislu da ta odredba neće više ni u koju svrhu biti valjana (ex tunc ili ex nunc).
46.      Sudska praksa proizišla iz presude Simmenthal, kojom je utvrđeno ustavno načelo nadređenosti prava Unije te je naglašena uloga sudova i upravnih tijela u osiguravanju punog učinka prava Unije, počiva na tom razlikovanju(12).
To se razlikovanje temelji na pretpostavci decentralizirane strukture pravnog sustava Unije, koja svakoj državi članici ostavlja zadaću određivanja prikladnih mjera pravne zaštite u slučajevima povrede prava koja proizlaze iz prava Unije i, još važnije, institucija ovlaštenih za stavljanje zakonodavstva izvan snage (ili proglašenje njegove nevaljanosti).
a)      Potreba za osiguravanjem pune djelotvornosti prava Unije: obveza svih državna tijela da ne primjenjuju nacionalno pravo protivno pravu Unije
47.      Sudska praksa proizišla iz presude Simmenthal(13) odnosi se na neprimjenu zakonodavstva ili, točnije, na obvezu tijela države da ne primjenjuju odredbe nacionalnog prava protivne pravu Unije, koja neizbježno proizlazi iz ustavne doktrine izravnog učinka uspostavljene presudom van Gend en Loos(14).
Usto što je postavio temelje mreže sudova Unije, Sud je u presudi Simmenthal znamenito utvrdio:
[S]vaki nacionalni sud u predmetu iz svoje nadležnosti ima dužnost u potpunosti primijeniti pravo Zajednice i pružiti zaštitu pravima koja na temelju njega pripadaju pojedincima, ostavljajući neprimijenjenom svaku odredbu nacionalnog zakona koja bi mu mogla biti suprotna, bez obzira na to je li donesena prije ili nakon pravnog pravila Zajednice.
Shodno tome, svaka odredba nacionalnog pravnog poretka i svaka zakonodavna, administrativna ili sudska praksa koja bi umanjivala učinkovitost prava Zajednice time što uskraćuje sucu nadležnom za primjenu tog prava ovlast da već u samom trenutku te primjene učini sve što je nužno da ostavi po strani nacionalne zakonodavne odredbe koje bi mogle spriječiti puni učinak pravnih pravila Zajednice, bila bi nespojiva sa zahtjevima koji čine samu bit prava Zajednice.
Takav bi bio slučaj kad bi, u situaciji u kojoj postoji sukob između odredbe prava Zajednice i kasnijeg nacionalnog zakona, rješenje takvog sukoba bilo rezervirano za tijelo s vlastitom diskrecijom odlučivanja, različito od suda koji je pozvan primijeniti pravo Zajednice, čak i ako bi prepreka punoj učinkovitosti tog prava bila samo privremene naravi.
Prema tome, […] nacionalni sudac koji u okviru svoje nadležnosti mora primijeniti odredbe prava Zajednice ima dužnost osigurati puni učinak tih pravnih pravila ostavljajući na vlastitu inicijativu neprimijenjenom, ako smatra da je to potrebno, svaku suprotnu odredbu nacionalnog prava, čak i ako je ona donesena kasnije, bez potrebe da zatraži ili čeka prethodno stavljanje izvan snage te odredbe kroz zakonodavni ili bilo koji drugi postupak predviđen ustavom.”(15)
48.      Drugim riječima, predmet Simmenthal odnosio se (među ostalim pitanjima od temeljne ustavne važnosti) na ovlasti nižeg suda da ne primijeni odredbu nacionalnog prava protivnu pravu Unije, ne čekajući da viši sud tu odredbu stavi izvan snage(16).
49.      Međutim, u kasnijoj sudskoj praksi Suda pojašnjeno je da ta obveza vrijedi i za druga tijela države, uključujući upravna tijela.
Sud je u presudi Costanzo(17) utvrdio da upravna tijela imaju istu obvezu kao i nacionalni sudovi da primijene odredbe direktive koje imaju izravan učinak.
Sud je zaključio da su sva upravna tijela (uključujući općine) obvezna, kada su ispunjeni uvjeti pod kojima se pojedinci mogu pred nacionalnim sudovima pozivati na odredbe direktive, primijeniti te odredbe i ne primijeniti odredbe nacionalnog prava koje su im protivne(18).
50.      U predmetu CIF(19) radilo se, među ostalim, o (spornoj) nadležnosti talijanskog tijela za zaštitu tržišnog natjecanja da ne primijeni nacionalno zakonodavstvo koje je zahtijevalo ili omogućavalo ponašanje protivno članku 81. stavku 1. UEZ‑a (sadašnji članak 101. stavak 1.
UFEU‑a).
Poduzetnici pod istragom tvrdili su da je tijelo bilo obvezno primijeniti takvo nacionalno zakonodavstvo te da ga nije moglo ostaviti neprimijenjeno.
Tijelo za zaštitu tržišnog natjecanja tvrdilo je pak da su mu načela izravnog učinka i nadređenosti prava Unije davala ovlast da to učini.
51.      U tom kontekstu Sud je ponovio da se obveza ostavljanja nacionalnog zakonodavstva protivnog pravu Unije neprimijenjenim odnosi na sva tijela države, uključujući upravna tijela.
Ta obveza podrazumijeva, ako okolnosti to zahtijevaju, dužnost poduzimanja svih prikladnih mjera s ciljem omogućavanja pune primjene prava Unije(20).
52.      Sud je potom istaknuo da je nacionalno tijelo za zaštitu tržišnog natjecanja bilo odgovorno osigurati poštovanje članka 81. UEZ‑a.
Ta je odredba, u vezi s člankom 10. UEZ‑a (sadašnji članak 4. stavak 3. UEU‑a), državama članicama nametala obvezu neuvođenja mjera protivnih Unijinim pravilima o tržišnom natjecanju.
Djelotvornost tih pravila oslabjela bi ako nacionalno tijelo za zaštitu tržišnog natjecanja ne bi moglo nacionalnu mjeru proglasiti protivnom članku 81. UEZ‑a (i članku 10. UEZ‑a) i ako bi je, posljedično, moralo primijeniti(21).
53.      Dakle, iz gore navedene sudske prakse jasno proizlazi da nije relevantno daje li nacionalni pravni sustav dotičnom tijelu države ovlast neprimjene odredbe nacionalnog prava protivne pravu Unije.
Ono mora to svejedno učiniti ako je to nužno za osiguravanje punog učinka prava Unije.
54.      Međutim, mora se naglasiti da takva obveza, u skladu s presudom Suda u predmetu Simmenthal, postoji samo ako tijelo u pitanju djeluje u okviru nadležnosti koja mu je dodijeljena (nacionalnim pravom)(22).
55.      Sud je, osobito u pogledu nacionalnih sudova, utvrdio da je obveza neprimjene nacionalnog prava ograničena nadležnošću koja je dodijeljena nacionalnom sudu od kojeg se zahtijeva primjena odredbi prava Unije.
Taj navod sugerira, s jedne strane, da Sud vodi računa o slobodi koju države članice trebaju zadržati pri oblikovanju svoje sudske i upravne infrastrukture u skladu sa svojim ustavnim tradicijama.
S druge strane, on signalizira oslanjanje na raznolike ustavne sustave koji zajedno čine temelj pravnog sustava Unije.
56.      U konačnici, sudskom praksom nastoji se tako osigurati da tijelo države koje djeluje u okviru sudske i/ili upravne strukture države članice u pitanju može prikladno zaštititi prava koja pojedinac ima na temelju prava Unije i tako osigurati punu djelotvornost prava Unije.
b)      Obveza osiguravanja pune djelotvornosti prava Unije u okviru nadležnosti dodijeljene tijelu u pitanju
57.      WRC je tijelo koje je irski zakonodavac izričito odredio da osigura, u skladu s člankom 9. stavkom 1.
Direktive 2000/78, djelotvornu provedbu obveza koje proizlaze iz te direktive.
Ono je obično nadležno razmatrati pritužbe u pogledu diskriminacije u kontekstu radnopravnih pitanja.
58.      Stoga bi se moglo tvrditi da načelo nadređenosti prava Unije, koje je Sud uveo presudom Simmenthal, na tada inovativan način, zahtijeva da WRC mora imati mogućnost neprimjene odredbi nacionalnog prava koje smatra protivnima Direktivi 2000/78 (u ovom predmetu to je mjera dobnog ograničenja).
59.      Takav pristup ima određenu privlačnost. Međutim, nisam uvjeren da je pravilan.
60.      Ovdje je vrlo važno istaknuti da ustavnu važnost nadređenosti prava Unije kao temeljnog načela pravnog sustava Unije, koji je specifične naravi, nije moguće dovoljno naglasiti.
To načelo zbog svoje temeljne važnosti ne dopušta iznimke.
Naime, dopuštanje iznimki od nadređenosti prava Unije ugrozilo bi same temelje njezina pravnog sustava.
61.      Stoga smatram jasnim da je svako nacionalno pravilo (ustavno ili neko drugo) koje nadležnost neprimjene nacionalnog zakonodavstva daje isključivo nacionalnim sudovima u očitoj suprotnosti s načelom nadređenosti prava Unije, kako je utvrđeno presudama Simmenthal i Costanzo.
Naime, nema dvojbe da bi takvo pravilo bilo potpuno proturječno onomu koje je Sud uspostavio, a prema kojem su sva upravna tijela obvezna primjenjivati odredbe prava Unije koje imaju izravan učinak i ne primjenjivati odredbe nacionalnog prava koje su im protivne(23).
62.      Međutim, iz bliže analize vidljivo je da se ovaj predmet razlikuje od sudske prakse proizišle iz presude Simmenthal.
Prije svega, pravilo o nadležnosti koje se razmatra u glavnom postupku ne dovodi u pitanje nadređenost te stoga ni punu djelotvornost prava Unije.
63.      Ovaj se predmet odnosi na pitanje nalaže li pravo Unije koje sudsko tijelo treba biti nadležno razmatrati određene kategorije predmeta.
64.      Ovaj se predmet razlikuje od situacija u kojoj je sud s materijalnom nadležnosti razmatranja predmeta, o kakvom se radilo u predmetu Simmenthal, ili tijelo s nedvojbenom isključivom nadležnosti donošenja upravne odluke ograničeno u svojim ovlastima osiguravanja punog učinka prava Unije te stoga, prema potrebi, pružanja djelotvorne pravne zaštite u slučaju povrede prava Unije.
65.      Ovaj se predmet razlikuje i od situacije u predmetu CIF (varijacija gore opisane situacije); to jest od situacije u kojoj nacionalno tijelo nije izričito ovlašteno ne primijeniti nacionalno zakonodavstvo protivno Unijinim pravilima o tržišnom natjecanju, čije poštovanje upravo to tijelo mora osigurati.
66.      Treba naglasiti da se u ovom predmetu radi o situaciji u kojoj nacionalno pravo, kako ga tumači sud koji je uputio zahtjev, materijalnu nadležnost za određene predmete raspodjeljuje između WRC‑a i High Courta (Visoki sud), tako što potonjem daje isključivu nadležnost razmatranja predmeta u kojima se pobija valjanost zakonodavstva ili se zahtijeva njegova neprimjena.
67.      Prema mojem mišljenju, u tom veoma specifičnom postupovnom kontekstu potrebno je biti oprezan pri povlačenju usporedbi sa sudskom praksom proizišlom iz presude Simmenthal.
68.      Kako je to već navedeno, smisao te sudske prakse leži u osiguravanju pune djelotvornosti prava Unije te, osobito, u omogućavanju pojedincu da pred upravnim tijelom ili sudom nadležnim za razmatranje predmeta ostvari djelotvornu zaštitu prava koja ima na temelju prava Unije.
Da bi se takva zaštita osigurala, sva tijela države moraju imati i ovlast neprimjene odredbe nacionalnog prava, čak i ako nacionalni pravni sustav tom tijelu ne daje takvu ovlast. Iz perspektive pune djelotvornosti prava Unije bilo bi problematično ako bi se prvo moralo pred (višim) sudom zahtijevati proglašenje odnosne odredbe neusklađenom s pravom Unije ili pak nevaljanom.
69.      Dakle, sudska praksa Suda osigurava da i sudovi i tijela odgovorna za primjenu prava Unije to mogu što kvalitetnije činiti u okviru svojih odnosnih nadležnosti.
70.      Nasuprot tomu, smatram da sudska praksa ne nastoji zadirati u raspodjelu nadležnosti za predmete između sudova (i/ili upravnih tijela).
Ona ne omogućuje sudu (a posebno upravnom tijelu) da u ime pune djelotvornosti prava Unije zanemari pravila o nadležnosti.
To je u biti zato što države članice u načelu imaju znatnu autonomiju u oblikovanju postupovnih pravila, poput onih u vezi s određivanjem tijela ili suda nadležnog za određenu kategoriju predmeta, pod uvjetom poštovanja načela ekvivalentnosti i djelotvornosti(24).
71.      Prema mojem viđenju, upravno tijelo ili sud, s ciljem osiguravanja punog učinka prava Unije, može biti obvezan ne primijeniti odredbu nacionalnog prava samo ako je u startu utvrđeno da to tijelo ili sud ima materijalnu nadležnost razmatrati predmet (ili, ako uzmemo u obzir i druga tijela, donijeti odluku o određenom pitanju).
72.      Čini se da sve stranke prihvaćaju da WRC, u skladu s nacionalnim ustavnim pravom, nema takvu nadležnost. Ako bi WRC razmatrao pritužbu koja zahtijeva neprimjenu odredbe nacionalnog prava, on više ne bi djelovao u okviru svoje nadležnosti.
73.      Treba naglasiti da pravilo koje se razmatra u glavnom postupku, kako to navodi sud koji je uputio zahtjev, uređuje materijalnu nadležnost: ono prvostupanjsku nadležnost za određene predmete raspodjeljuje između WRC‑a i High Courta (Visoki sud).
To znači da je kao sudsko tijelo nadležno za predmete u kojima uspješnost pritužbe u pogledu diskriminacije u kontekstu radnopravnih pitanja ovisi o neprimjeni odredbe nacionalnog prava određen High Court (Visoki sud).
74.      Točno je da WRC u okviru svoje nadležnosti mora osigurati poštovanje zakonodavstva o jednakosti u radnopravnim pitanjima, uključujući Direktivu 2000/78.
Međutim, ta je nadležnost ograničena pravilom o nadležnosti koje se razmatra u ovom predmetu.
75.      U ovom postupku nitko nije naveo da WRC ne bi mogao pružiti djelotvornu pravnu zaštitu ili osigurati punu djelotvornost prava Unije u predmetima za koje je nadležan (to jest u predmetima u kojima se pritužba odnosi, u bitnome, na diskriminaciju za koju je odgovoran poslodavac, a ne zakonodavni instrument).
On za predmete u kojima je za uspješnost pritužbe potrebna neprimjena zakonodavstva jednostavno uopće nije nadležan.
76.      Ta okolnost, prema mojem mišljenju, ovaj predmet razlikuje od gore navedene sudske prakse: pitanje je li odnosno tijelo bilo nadležno razmatrati predmet (ili donijeti odluku o određenom pitanju) u tim se predmetima jednostavno nije pojavilo.
Umjesto toga, zajedničko je obilježje svih tih predmeta to da su nadležni sud ili tijelo bili ograničeni u smislu sredstava za osiguravanje punog učinka prava Unije kojima su raspolagali, a ne u smislu nadležnosti.
77.      Zasigurno bi bilo primamljivo povući usporedbe s predmetom CIF. Kako je to Komisija istaknula na raspravi, u situaciji u predmetu CIF pojedinci su imali na raspolaganju alternativnu mogućnost ostvarenja pravne zaštite u slučaju povrede Unijinih pravila o tržišnom natjecanju: pred redovnim sudovima.
Ti su sudovi, u skladu sa sudskom praksom Suda, bili obvezni ne primijeniti nacionalno zakonodavstvo protivno Unijinim pravilima o tržišnom natjecanju.
Unatoč tome što je ta alternativa u teoriji postojala, Sud je utvrdio da je talijansko tijelo za zaštitu tržišnog natjecanja bilo obvezno ne primijeniti nacionalno zakonodavstvo kako bi osiguralo punu djelotvornost Unijinih pravila o tržišnom natjecanju.
78.      Međutim, u tom je pogledu od osobite važnosti to da nadležnost talijanskog tijela za zaštitu tržišnog natjecanja da osigura poštovanje Unijinih pravila o tržišnom natjecanju nije bila ograničena nacionalnim pravom: naprotiv, ono je bilo (jedino) tijelo ovlašteno osigurati njihovo poštovanje.
Za razliku od ovog predmeta, materijalna nadležnost tog tijela nije bila ograničena na određene kategorije predmeta.
Imajući to na umu, potreba za osiguravanjem pune djelotvornosti prava Unije u predmetu CIF doista je zahtijevala da nacionalno tijelo za zaštitu tržišnog natjecanja može nacionalno zakonodavstvo ostaviti neprimijenjenim: da nije imalo takvu ovlast, u tom predmetu tom bi tijelu bilo teško, ako ne i nemoguće osigurati poštovanje Unijinih pravila o tržišnom natjecanju koje je bilo obvezno primjenjivati.
79.      U ovom predmetu ne vidim sličnu potrebu.
80.      Nakon što se pritužba koja bi mogla zahtijevati neprimjenu nacionalnog zakonodavstva podnese nadležnom tijelu (High Court (Visoki sud)), taj sud može ne primijeniti odredbu nacionalnog zakonodavstva koju smatra protivnom pravu Unije ili nekoj drugoj višoj normi te pružiti i bilo koji drugi oblik pravne zaštite potreban za ispravljanje navodne diskriminacije.
Također je važno naglasiti da podnositelji pritužbe nemaju druge mogućnosti ostvarenja pravne zaštite, s obzirom na to da je za razmatranje pritužbi kojima se pobija valjanost zakonodavstva ili koje zahtijevaju njegovu neprimjenu isključivo nadležan High Court (Visoki sud).
81.      To je razlog i zbog kojeg ne mogu prihvatiti da pravilo o nadležnosti otežava tijelu poput WRC‑a, koje ima status „suda” u smislu članka 267.
UFEU‑a(25), osiguravanje djelotvorne zaštite prava koja proizlaze iz prava Unije.
82.      Bliži uvid otkriva slabost tog argumenta: WRC uopće nije mogao uputiti zahtjev za prethodnu odluku o meritornom pitanju povređuje li zakonodavni instrument Direktivu 2000/78 jer nije nadležan razmatrati takve predmete.
Nasuprot tomu, kao sud nadležan za razmatranje predmeta, High Court (Visoki sud) je mogao zatražiti donošenje prethodne odluke o usklađenosti mjere dobnog ograničenja.
83.      Na raspravi se opsežno razmatrao prateći argument. Prema navodima, osobito WRC‑a, ako bi Sud utvrdio da predmetno pravilo o nadležnosti nije protivno pravu Unije, djelotvornost prethodnog postupka predviđenog člankom 267.
UFEU‑a bila bi ugrožena.
Predmetno pravilo moglo bi spriječiti WRC u punoj provedbi presude Suda kojom bi se utvrdilo da je odredba irskog zakonodavstva protivna Direktivi 2000/78.
84.      U tom pogledu ističem da taj argument pretpostavlja da predmet spada pod nadležnost WRC‑a.
Međutim, nijedna stranka nije dala konkretne primjere situacije u kojoj su prisutna oba sljedeća elementa: s jedne strane, da predmet spada pod nadležnost WRC‑a jer se ne odnosi na pritužbu koja zahtijeva neprimjenu nacionalnog prava te, s druge strane, utvrđenje Suda povodom WRC‑ova zahtjeva za prethodnu odluku da odredba nacionalnog prava nije u skladu s Direktivom 2000/78.
85.      Čini se da poteškoće koje su stranke imale pri pružanju primjera situacija u kojima bi predmetno pravilo o nadležnosti ugrozilo djelotvornost prethodnog postupka predviđenog člankom 267.
UFEU‑a ima prilično jednostavno objašnjenje: takva situacija može nastati samo ako se za WRC smatra da je nadležan ili ako on prekorači granice svoje nadležnosti i razmotri takvu pritužbu.
c)      Međuzaključak
86.      Mogu postojati valjani razlozi za to da se nadležnost u određenom pravnom području podijeli između različitih (sudskih) tijela.
87.      Nadležnost za sporove koji proizlaze iz svakodnevnog života, kao što su potrošački ili radnopravni, sve se češće prenosi sa sudova na specijalizirana tijela s (ograničenim) ovlastima za brzo posredovanje i/ili odlučivanje u takvim sporovima(26).
Moglo bi se tvrditi da su takva tijela primjerenija za jeftino, brzo i djelotvorno rješavanje sporova takve vrste od sudova.
88.      Međutim, ta tijela nisu najprimjerenija za rješavanje svih sporova, osobito onih koji otvaraju važna načelna pitanja sa širim pravnim implikacijama.
89.      Sud je više puta utvrdio da se, u nedostatku pravila Unije o tom pitanju, nadležni sudovi (ili, ovisno o slučaju, nadležna upravna tijela) i detaljna postupovna pravila o postupcima za zaštitu prava koja pojedinci imaju na temelju prava Unije određuju u pravnom sustavu svake pojedine države članice(27).
Međutim, države članice moraju u svakom predmetu osigurati djelotvornu zaštitu tih prava(28).
Drugim riječima, nadležnost u određenom području prava Unije može se podijeliti između različitih tijela, pod uvjetom da su prava u pitanju prikladno zaštićena.
90.      Takva tijela upravo u okviru svojih odnosnih područja nadležnosti moraju osigurati punu djelotvornost prava Unije tako da, ako je to potrebno, ne primijene nacionalno pravo protivno pravu Unije.
Drugim riječima, tijelo ne može, pozivajući se na nadređenost prava Unije, jednostavno zanemariti nacionalna pravila koja ograničavaju njegovu materijalnu nadležnost u određenom pravnom području.
91.      Stoga zaključujem da pravilo o nadležnosti poput onoga koje se razmatra u glavnom postupku – koje nadležnost u određenim predmetima raspodjeljuje, s obzirom na podnesenu pritužbu, između zakonom ustanovljenog tijela i redovnog suda – nije u suprotnosti s načelom nadređenosti prava Unije te da stoga spada u okvir postupovne autonomije država članica.
92.      Ovaj predmet bio bi riješen kad bi se Sud strogo držao teksta prethodnog pitanja.
93.      Naravno, točno je da će u konačnici biti na nacionalnom sudu da utvrdi je li sporno nacionalno postupovno pravilo u skladu s načelima ekvivalentnosti i djelotvornosti.
Unatoč tomu, s obzirom na važnost koju su tim načelima stranke pridale i u svojim pisanim i u svojim usmenim očitovanjima, smatram potrebnim osvrnuti se na glavne argumente koje su stranke iznijele u pogledu zaključaka suda koji je uputio zahtjev, osobito u pogledu načela djelotvornosti.
2.      Podjela nadležnosti između WRC‑a i High Courta (Visoki sud): usklađenost s načelima ekvivalentnosti i djelotvornosti
94.      U skladu s bogatom sudskom praksom Suda o tom pitanju, detaljna postupovna pravila o postupcima za zaštitu prava koja pojedinci imaju na temelju prava Unije ne smiju biti nepovoljnija od onih koja uređuju slične nacionalne postupke (načelo ekvivalentnosti) te ne smiju praktički onemogućiti ili pretjerano otežati ostvarenje prava koja proizlaze iz prava Unije (načelo djelotvornosti)(30).
a)      Ekvivalentnost: potraga za prikladnim mjerilom za usporedbu
95.      Sud koji je uputio zahtjev u svojoj je presudi od 15. lipnja 2017. utvrdio da predmetno pravilo o nadležnosti ispunjava zahtjeve načela ekvivalentnosti jer bi se, neovisno o tome je li odredba na temelju koje je postupak pokrenut nacionalna ili Unijina, primjenjivao isti režim.
Drugim riječima, i u postupku koji se temelji isključivo na nacionalnom pravu primjenjivalo bi se predmetno pravilo o nadležnosti te nadležnost davala High Courtu (Visoki sud)(31).
96.      Ne vidim ništa problematično u tom utvrđenju.
97.      Konkretno, sudska praksa Suda zahtijeva da se nacionalno pravilo u pitanju mora primjenjivati bez razlike, to jest na jednak način neovisno o tome temelji li se pravno sredstvo na pravima koja pojedinac izvodi iz prava Unije ili pak na povredi nacionalnog prava, ako su predmet i osnova pravnog sredstva slični(32).
Drugim riječima, ocjena ekvivalentnosti provodi se u dva koraka.
